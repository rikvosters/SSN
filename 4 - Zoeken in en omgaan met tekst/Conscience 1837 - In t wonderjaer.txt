I.
Het was in den jare onzes heeren 1566, den 16e der maend augustus.
De nacht was duister en de regen, die by afwisselende vlagen nederstortte, had de nare straten der stad Antwerpen tot menigvuldige waterplassen gemaekt. Geen ander licht deed zich in het verschiet aen het oog op, dan de weinige flikkerende keersjens, welke de inwooners voor de beelden ontsteken hadden. Luttel burgeren durven zich in die tyden, alleen om middernacht, in de straten begeven; want de verschillende gevoelens, die er alsdan heerschten hadden  ieder mensch den anderen tot een vyand gemaekt. De nachtwaker alleen, met piek en lanteern, doorkruiste de stad.
‘Twaelf uren slaet de klok!’ riep hy op dit oogenblik; - en zyne schaduw verdween, als eene reuzenschim, in de zwartzusterstraet.
‘Pst! - kom, hy is wech’ zei toen een man, achter de pomp der veemarkt uitkomende, en werdt zoodra door een andere gevolgd. Deze twee hadden breede hoeden op het hoofd. Een wyde bruine mantel hing hen op de schouders; - verder was het niet mogelyk hunne andere kleedingstukken te onderscheiden, doordien het uitnemende donker was.
‘Wel, heer Koenraet,’ vroeg de eene ‘gy zegt dat onze vrienden daer zyn?’ ‘Ja,’ antwoordde de andere ‘dezen nacht word de groote zaek beslist. - Zoo wy den schrikverwekkenden Wolfangh, met zyne bende, tot ons krygen kunnen, zal ’t spel haest in gang zyn. - Kom, stappen wy wat beter aen; - my dunkt dat ik de wapenbroeders der Burcht op ons hoor af komen.’
Nu draeiden zy, met eenen loozen tred, achter het vleeschhuis en daelden de lage krabbestraet in.-Over de vischmarkt tredende vroeg de eerste: ‘Wat middelen zullen wy toch in ’t werk stellen om Wolfangh tot ons te trekken? - Geld hebben wy niet veel; en de minste veropenbaring kan ons het leven kosten.’
‘Godmaert heeft alles beraemd’ antwoordde Koenraet ‘hy heeft zich een jong edelman beschikt, die hem veel schynt verschuldigd te zyn. - Deze zal ons  tot werktuig verstrekken.- Hy ziet er een weinig kardinaelsch uit. Heden wordt hy in onze geheimen en aenslagen gewikkeld, - en zoo hy weigert den eed te doen, welken wy allen gedaen hebben; zal ik wel maken, dat hy zyne moeder niet vertellen zal, het geen hy van ons zien of hooren kan.’
Met eenen wreeden grimlach, vatte hy den dolk van zyne borst en toonde, by het licht eener lieve vrouw, het scherp daervan aen zynen gezel.
Stilzwygend vervolgden zy hunnen weg, tot aen de korte Peeter-Pot straet. In deze afgelegene en enge steeg, bleven zy voor een huis plotselings staen; - en zachtjes lieten zy den yzeren klopper, driemael op de deur nedervallen.
‘Wie is daer?’ vroeg eene heesche en bevende stem, door het schuifje dat op ’t midden der deur was.
‘Dolk en bedelzak’ was het suizelend antwoord.
Zy werden binnen gelaten en het poortje achter hen toegegrendeld.
‘Eh wel! verroeste tooverheks’ vroeg Koenraet, ‘zyn de bedelzakken hier?’
‘Altemael’ antwoordde het oude wyf ‘behalven Godmaert. Gaet toch binnen!- De heeren zyn braef aen ’t redeneren. Ik ben maer een’ oude sloore; maer zoo ze wat minder klapten, zouden ze veel beter doen- want wie weet, of er geene latten aen het huis zyn!’
‘Wat zegt gy daer moeder?’
‘Ja, ja, heer Koenraet, daer is een jonge droomer in de kamer, - en dien zou ik geen kruis betrouwen.’-  
‘Zwyg, en zorg maer voor uw eigen vel’ zei Koenraet, - en hy stiet de deur der diepgelegene zael open.
Het vertrek in hetwelk zy traden, was tamelyk wyd en ten allen kant met gouden leêr behangen. Onder het arduinen beeldwerk der berookte schouw, blaekte een klein en krakend vuer. Eene yzeren lamp, met twee bekken van het verdiep dalende, zond hare stralen twyfelachtig en bleek tot in de hoeken der kamer. Op eene langvormige tafel, waerover beken van wyn stroomden, lagen eenige opene brieven, een groote bedelzak, pistolen en dolken. In eenen hoek, op eenen kleinen lessenaer, lag de Bybel geopend tot het afleggen der eeden.
Een twintigtal persoonen, zaten in zware uitgesnedene leunstoelen, rondom de tafel. Allen hadden zy, als de twee inkomenden, bruine mantels en breede hoeden. Hunne knevels waren niet, als by de Spaenjaerden, in de hoogte gekruld; maer daelden zwart en dik tot over den mond. Een dolk hing hen by een lederen draegband, blinkend aen den hals: gulde medaliën, waerop een bedelzak gesneden was, droegen zy op de borst; - en dit ten teeken dat zy allen den naem van Geus liefhadden; alhoewel hun denzelven uit smaed gegeven was. Menigvuldige tinnen potten stonden vóór hen op de tafel. Echter waren de drinkvaten niet zoo kostelyk, mits zy allen uit houten schoteltjes dronken.
Een fraei jong Edelman, had zich van dit slempend gezelschap verwyderd en zat, in diepe mymering verzonken, met het hoofd in de hand tegen den muer.
Zyne gelaetstrekken waren zuiver en ernstig. Lang  van gestalte was hy, en schoone blonde hairlokken zweefden hem zachtjes over de schouders. Hy had noch mantel, noch dolk, - en géén teeken der geuzen was by hem te vinden. Terwyl deze laetsten, gryze onderkleederen hadden, was de jonker in fluweel en zyde, ten kostelykste uitgedost. Zyne linke hand leunde zwaer en achteloos, op het vergulde handvest van een lang rapier, welkers stael onder zyne drukking buigde.
By het inkomen van Koenraet, sloeg hy de oogen op het woelende gezelschap. Een verachtende grimlach, kwam zyn glad voorhoofd berimpelen en het woord: ‘Verdwaelden!’ suizelde grommelend van zyne lippen.
‘Weest gegroet! Houtappel, Van Halen, Schuermans, De Rydt, Van der Voort, - en gy allen, Broedes!’ riep Koenraet zich by de tafel nederzettende. ‘Welkom!- en leve de Geuzen!’ schreeuwden alle de anderen, terwyl de potten geledigd wierden.
‘Waer zyt gy oude zielverkoopster?’ riep Van der Voort.
‘Hier, hier!’ antwoordde het slordige wyf, ‘zal ik de heeren nog eenige potten opdienen?’
‘Breng maer toe’ was het algemeen antwoord ‘de Geuzen alleen, zouden de Schelde leêg drinken; ware haer nat maer zoo smakelyk, als de gedoopte wyn van moêr Schrikkel.’
‘Gedoopt! gedoopt!’ morde het oude wyf, met eene spytige uitdrukking.- Zy week de kamer uit.
‘Maer zeg my Van Halen’ vroeg Koenraet, op den  eenzamen jonker wyzende ‘wat doet toch die opgepronkte jonkvrouw onder ons gezelschap? Hy gelykt eer een’ bruiloftsgast dan een’ Geus!’ ‘Godmaert weet alleen, wat er met hem te doen staet’ was het antwoord- ‘en heeft verboden hem eenigen hoon toe te brengen.’
‘Dat geeft er niet aen!’ brulde de dronke Schuermans, die dit gehoord had ‘eh! hee donkergeest! kom eens by de tafel! - en zoo gy op der Geuzen gezondheid, deze schotel wyns niet ledigt; zeg ik dat gy een verbasterde Belg zyt! hoort gy niet jonker?’ schreenwde hy nog harder.
Nu rechtte de jonge Lodewyk zich op, en de hand aen het rapier slaende: ‘ja’ antwoordde hy ‘ik versta u zeer wel! - en zoo ik de gehoorzaemheid die ik Godmaert schuldig ben, niet geheugde, zou ik op dit oogenblik uwe lastertael met bloed uitwisschen.’
‘Zyt gy edel?’ schreeuwde de razende Schuermans, zyn dolk vattende.
‘Edeler dan gy zelve’ sprak Lodewyk, ‘daer gy den naem uwer voorvaderen bevlekt, door een gedrag waerover zich een zakkedrager schamen zou.’
‘Die hoon zal u ’t leven kosten, jonker!’ riep Schuermans, over de tafel springende ‘Hier!- melkmuil!’ - en hy stiet zynen dolk op Lodewyks heigende borst; doch eer dezelve het naekte vleesch bereikte, had de jongeling, door eene kundige tegenweer, den punt nevens zyne zyde gestuerd.
Twintig dolken flikkerden nu te gelyk in de kamer. Vele stemmen van verzoening mengden zich met de  weêrgalmende slagen, die de twee strydende edelen zich toebrachten. Men kon hen, door geweld noch woorden stillen. Schuermans schuimde van angstige razerny en zocht, met eene styfhoofdige furie, de baen die zynen dolk door Lodewyks hart zou jagen. Alle de omstaenders, wilden zich te gelyk tusschen de twee edele stryders werpen: de eene stiet den anderen achteruit: er werd van alle zyden geschreeuwt: de potten rolden, door het woelen, van de tafel: de stoelen lagen omver;- en dusdanige verwarring ontstond er in de kamer, dat de eene den anderen niet meer verstond.
Het oude wyf schreide met bittere tranen, dat de wapenbroeders der wyk daer waren. Zy sprak van gevangenis, van galg, doch alles te vergeefs.
Op eenmael vloog eene strael bloeds tegen den muer, en de rampzalige Schuermans viel onmachtig op den vloer neder.
Lodewyk had den punt van zyn rapier uit de wonde getrokken en na beneden gevestigd.
Schuermans werdt met zorgend medelyden, van zyne kleederen ontdaen en zoo veel men kon, was men bezig met het bloed zyner wonde te stutten; - wanneer er op eens, driemael aen de deur werdt geklopt.
‘Och God!’ riep het oude wyf ‘daer zyn ze!’
‘Wie?’ vroeg De Rydt.
‘Wel de wapenbroeders’ antwoordde moeder Schrikkel.
‘Houdt u allen stil’ zei Koenraet ‘ik zal gaen zien. Wie is daer?’ riep hy by de deur. 
‘Dolk en Bedelzak’ antwoordde eene zware stem.- En de gryze Godmaert, trad na eenige oogenblikken de bebloede kamer in. Verwonderd bleef by by den ingang staen en staerde, met vergramde blikken, op het roerlooze lichaem van den gewondenen Schuermans.
‘Wat gaet hier om?’ vroeg hy met ernstig gelaet, ‘hebt gy de eeden vergeten, van elkander getrouw te zyn tot den dood; en uwe dolken met geen ander dan spaensch bloed te verwen. Wee hem, die tegen zynen eed, het geuzenbloed vergoten heeft!’
Allen zwegen stil en stonden bedrukt en weemoedig, vóór den gryzaerd die zy zich als hoofd verkoren hadden.
‘Wie heeft deze roekelooze daed begaen?’ vroeg hy.
Nu vertelde Van der Voort hem de gansche zaek, welke Godmaert, niet zonder van toorn en diepe weemoed te trillen, aenhoorde. Na zyne oogen op den neêrslachtigen Lodewyk gevestigd te hebben, wendde hy zich tot den gewonden en riep met eene donderende stemme:
‘Schuermans!!’
Deze op den roep van zynen vriend en meester, ontsloot zyne oogen als of hy uit eenen diepen slaep ontwaekte.
‘Schuermans!’ sprak Godmaert hem toe ‘waerom hebt gy myne geboden niet nagekomen? ik zie met schroom dat weinigen van u den waren weg weten om het doel, dat wy ons voorstellen, te bereiken.- Waerom hebt gy de jonge Lodewyk gehoond?’ 
Schuermans, die nu, door het verliezen zyns bloeds, nuchter geworden was, na eenigen tyd zyne gedachten by een gezameld te hebben, antwoordde met eene zwakke doch klare stem:
‘De drank had my het bloed gaende gemaekt, Godmaert. Daerin heb ik ongelyk, dat ik, tegens uwe bevelen, dien jonker niet in zynen hoek heb laten droomen. Ik vergeef hem geerne de wonde die hy my toegebracht heeft en die, God zy geloofd, niet doodelyk is - doch een ding zweer ik: dat zoo lang die Lodewyk, niet op der Geuzen gezondheid, een schoteltje wyns ledigt; ik hem als een Spaenjaerd zal aenzien en diensvolgens zyn bloed, dorstig en met vlyt najagen.’
‘Lodewyk! Lodewyk!’ riep Godmaert ‘weet gy niet, roekelooze jongeling, dat men voor het Vaderland, eigen baet en eer moet verzaken? - Koom hier by de tafel, en ledig op myn bevel, deze schotel.’
Hy reikte het opgepropte drink vat aen Lodewyk, die hetzelve bevend en in tegendank aennam.
‘Wel nu’ sprak de bange jonkheer ‘op aller Vaderlandsvrienden gezondheid’ en hy bracht de kom aen zyne lippen.- doch Godmaert weêrhield zynen arm met zulken kracht, dat den wyn uit de schotel op des jongmans fraeie kleederen stortte.
‘Op der Geuzen gezondheid!’ riep Godmaert ‘de Geuzen zoo hieten de Vaderlandsvrienden.’
Lodewyk, bleek van angst, durf den ouderling niet langer tegenspreken. Eene andere kom vattende riep hy: ‘lang leve de Geuzen! -’ en dronk. Allen, zelfs Godmaert, antwoordden door blymoedig gejuich, als of zy over den vyand gezegenpraeld hadden. 
‘Lodewyk’ zeide Van der Voort ‘gy zyt een hupsch en braef jonker. Onze naem verschrikt u, dat zien ik wel: doch zoodra gy ons beter kennen zult zal dezen afkeer vergaen. Ik kan niet gelooven, dat gy ooit om eenige rede, de Spaensche zyde zoud kiezen en den moed welken gy daereven getoond hebt, tegen uwe broederen de Geuzen keeren.’
‘Neen, Van der Voort, nooit!’ antwoordde Lodewyk ‘niemand weet wat rede ik heb, om de Spaenjaerden te haten;- eventwel wil ik hen, in hunnen verraderlyken aerd niet navolgen.’
Alles was nu weder op zyne plaets geschikt. Het oude wyf had het bloed van den wand gevaegd: De stoelen waren gerecht, de potten weder gevuld. Allen hadden zich in hunne vorige zetels nedergezet en de zael weêrgalmde op nieuw door den herhaelden roep: leve de Geuzen!
Schuermans wilde, niet tegenstaende het aendringen zyner vrienden, in de kamer blyven; om zoo hy zei, met Lodewyk nader kennis te maken. Kwaed van aerd kon hy toch niet zyn; mits niet het minste teeken van haet of gramschap op zyn gelaet te lezen was.
‘Laet ons nog eens drinken’ sprak Godmaert ‘en verleent my een luttel tyds aendacht, opdat ik u uitlegge, waerom gy dezen nacht geroepen zyt.’ Na gedronken te hebben sprak hy:
‘Gylieden weet wat smaed de kardinael van Granvelle, over alle de edelen onzes Vaderlands geworpen heeft, met ons den naem van bedelaren toe te eigenen. Ons land hebben zy met spaensche soldaten omzet,  om ons te doen gevoelen, dat wy slaven in eene wyde gevangenis waren.- En nu nog, durven zy ons als gekochte slaven toespreken en handelen. Dat ze schrikken! de belgsche leeuw zal door de knarsing zyner tanden, wel eens de schakels der lastige ketens doorbyten.- En dan, zal onze Schelde, duizenden van spaenjaerden den visschen der wyde zee ten roof dragen!- Om de ure der verlossing te verhaesten, hoeft er nu alles ingespannen te worden wat mogelyk is. Lodewyk! luister wel na dees. Het raekt u alleen. Wanneer een booswicht door het noodlot sterk gemaekt, den zwakken rechtzinnigen onderdrukt; mag dan deze, zoo de hemel hem schynt te verlaten, het onrechtvaerdige geweld zyns vyands niet tegengaen en zich wreeken, al waer ’t door verradery?’
‘Neen’ antwoordde Lodewyk ‘verradery, myneedigheid, mag niet gepleegd worden. Dit heeft de godsdienst en gy zelve my geleerd.’
‘Dit weet ik wel, Lodewyk, doch zie wel in, dat wy niet dan door kromme wegen ons doel kunnen bereiken. Zoo wy allen als gy, over de zaek dachten; zouden wy weldra van den lyst der volken gevaegd zyn. Wy moeten list tegen geweld stellen: alles plegen wat hen maer mag ontrusten.- En denkt gy, Lodewyk, dat één onder hen den dood niet verdiene? zy hebben ons onze vryheden ontnomen en tot slaven gemaekt. Zy hebben onze vrouwen ongestraft verkracht: onze dochters ongestraft onteerd: onze broeders ongestraft gemoord!... En wy- wy!- het aloude krygsvolk van Ambiorix, wy zouden onze  dolken laten roesten; met de armen toegevouwen het bloed onzer vrienden zien rooken! - En niets tot wraek hebben, dan de wanhopige vringing onzer vuisten en het doemen onzer vyanden?!... Neen, het bloed dat my, niettegenstaende myn ouderdom, nog warm door de aderen loopt, wil ik den lande myner vaderen opofferen.- En den laetsten spaenjaerd, met wellust de ziel uit het lichaem rukken!’
Hy zweeg eenige oogenblikken, want te zeer was zyn hart, door spyt en toorn ontroerd.
‘Weet dan’, ging hy na eene korte poos voort, ‘dat Philips het smeekschrift zyner nederlandsche onderdanen, met smaed verworpen heeft, en aen onze Gouvernante Margareta uitdrukkelyk heeft bevolen de doemniswaerdige Inquisitie niet te laten verslappen: de nieuwe Bisschoppen te bevestigen en meer andere middelen om ons tot het uiterste te brengen; Granvelle tergt ons nog uit het midden van Spaenjen!- De Prins van Oraenjen, de Graven van Egmont en Van Hoorn en alle andere vaderlandsvrienden van Brussel wakkeren ons, Antwerpsche Geuzen, aen om zoo veel volk als mogelyk by een te zoeken tegen de groote omwenteling die welhaest gebeuren zal, gelooft my... En dan zullen wy onze verdrukkers doen zien, dat wy niet verbasterd zyn en zoo min als onze vaderen, de beheersching der vreemde volken verdragen.’
Hier zweeg de gryze redenaer- en zyne kom vattende, riep hy door de anderen toegejuicht: ‘Leve de Geuzen!’
Allen hadden in het diepste stilzwygen geluisterd,  toen hy nog sprekende was; maer nu hy zweeg begonnen zy weder op nieuw te drinken: luidkeels de spaenjaerden te doemen en hunne harten door wederzydsche aenwakkering tot wraek op te tuigen. Het oude wyf door vaek overwonnen, zat in eenen hoek der kamer te ronken. De oploopende doch goedaerdige Schuermans, had zyne wonde bykans vergeten en dronk ten besten met zyne gezellen, op de toekomende vryheid des Vaderlands en de afschaffing der Inquisitie.
Onderwyl had Godmaert, den verwonderden Lodewyk een weinig ter zyde getrokken, en zocht hem door alle middelen tot zyne staetkundige gedachten over te halen. Reeds hadden zy eene halve uer te zamen gesproken, wanneer Lodewyk op eens uitriep:
‘Wel nu dan Godmaert, ik betrouw my op uwe vaderlyke zorg.- De Bybel, dat ik zwere!’
Nu werdt den Bybel op de tafel gebragt en Godmaert eerbiediglyk zyn hoofd ontdekkende, waerin hy van allen gevolgd werdt, sprak met plechtige stemme tot Lodewyk:
‘Jongeling! gy zweert by de heilige passie ons liefs Heeren Jesu Christi: dat gy uwe broederen de Geuzen, overal zult bystaen: dat gy zult stryden met lyf en have tot het verjagen onzer gemeene vyanden - en dat gy zult gehoorzamen aen het hoofd welk gy en de anderen u zult verkozen hebben. Wat uwe Godsdienstige gevoelens aengaet, niemand zal u daer over rekening vragen.’
Lodewyk hief zyne regterhand in de hoogte: ‘dit zweer ik by mynen God en myne eer’ riep hy. 
Nu werdt er braef, op zyne gezondheid gedronken en Schuermans zelf reikte hem vriendelyk de hand.
‘Heeren’ sprak Godmaert ‘de dag stipt in het oosten: de tyd wordt kort. Daerom is het noodig dat ik u, met weinige woorden, het overblyvende myner taek uitlegge. By het dorp Zoersel woont Wolfangh, die met eene bende van omtrent twintig boeven, reeds lang de galg ontloopen is en veel kwaed doet, zoowel aen Belgen als aen Spaenjaerden. Dezen man moet ik door Prinses bevel, gy weet het, door geld of eenen anderen middel poogen tot ons te trekken. Wy allen zyn openbaerlyk voor Geuzen gekend; dus zou dit met bedektelyk door ons kunnen uitgevoerd worden. Lodewyk alleen beveel ik, uit kracht van zynen eed, zich by Wolfangh te begeven.’
‘Het is bitter’ antwoordde Lodewyk ‘de eer der vrymaking des Vaderlands, met dieven en galgenaes, te deelen: doch nu ik door mynen eed gebonden ben, zal ik my volgens uwe bevelen gedragen.’
‘Morgen of later, na de omstandigheden,’ hernam Godmaert ‘zal u een schriftelyk order gegeven worden. Gy zult volgens den inhoud deszelfs getrouwelyk te werk gaen.- Nu heeren, ik heb u verder niets meer te zeggen; dan alles geheim te houden. Ik heb in deze vergadering myn oogwit bereikt.- Lodewyk, Geertruid noodigt u morgen ten noenmael.’ En hy wierp zich den mantel voor de borst,- en vertrok. Lodewyks oogen schitterden van blydschap. De naem zyner lieve Geertruid had den nevel zyner duistere gedachten verdreven - en hy ook nam blymoedig zyn afscheid van de halfslapende Geuzen. 
Koenraet en Van der Voort namen Schuermans onder den arm en na dat zy allen het vertrek geruimd hadden, werdt de deur gesloten- en het huis in de diepste stilte gedompeld.
      
II.
In de keizerstraet stond een gebouw, waervan de gevel met zyne trapjes, zich ver boven de andere daken verhefte. Eene wyde poort, waerop schoon gesnedene beeldwerk en duizenden nagelen waren, stond gapend open. Het groote getal vensters, welke op de straet uitkwamen, waren met zware yzeren traliën voorzien. Deze verzekering was ten uitersten noodig; mits de dieven en roovers in dien tyd van beroerte en mistrouwen, zich wonderlyk vermenigvuldigd hadden: - en de handhaving der wetten dusdanig was verslapt, dat de kwaeddoeners, by klaren dage, den borgeren hun geld ontroofden.   
Dit huis hetwelk eer eene gevangenis geleek dan het verblyf eens edelmans, was de wooning van Godmaert.
In eene diepe zael werd het noenmael opgedischt. - Daer zat de gryze weduwenaer, met ontdekten hoofde, by het oppereinde der tafel. Nevens hem zyne lieve en eenige dochter Geertruid, waerlyk een kostelyk juweel onder hare kunne. Schoonere wezenstrekken, edeler uitdrukking, zedigere houding, kon men by geen andre vrouwpersoon aentreffen. Het hair was heur niet, als by anderen, boven het hoofd gehaeld, maer daelde aen beide zyden harer roosverwige kaekjes neder en vormde van haer bekoorlyk aengezicht, een zoo schoon ovael als ooit schilder malen kon. De maegdelyke borsten waren zediglyk onder haer keurslyf geprangt en aen een wereldsch oog ontdoken.
Een beminnelyke en zuivere grimlach zweefde nu, over hare lippen. - en hare oogen waren met een gevoelen, waerover zy zich niet schaemde, op eenen jongeling die over haer geplaetst was, gevestigd. Deze jongeling was haren beminden Lodewyk. Hy ook, zat eerbiediglyk en stilzwygend. De tegenwoordigheid van een’ persoon, die aen het ander einde der tafel zat, en wiens blikken hem yskoud op het hart vielen, weêrhielden hem van met Geertruyd een minzaem gesprek te houden.
Die, welke de gelieven met zulke styve blikken aenzag, was Valdès: een voornaem spaensch heer, die door toedoen des kardinaels, veel vermogen by de Gouvernante verkregen had. Door Godmaert was hy  altyd vriendelyk onthaeld geweest; want zeer gevaerlyk was het, zich den haet dezes Spaenjaerds op den hals te halen. Een fluweele mantel, waervan de kraeg met goud gestikt was, bedekte zyne schouders. Zyn dolk was ook rykelyk met gesteente bezet; en hing hem als een schitterend sieraed aen den hals.
Altyd had Valdès, neiging en liefde tot Geertruid getoond; doch altyd werd hy beleefdelyk afgewezen. Daerom staerde hy nu, met nieuwsgierigheid op den jonker, en verstond de tael, die de gelieven in elkanders oogen lazen.
Lodewyk noch Geertruid, waren des Spaenjaerds vrienden. Godmaert was het alleenlyk uit staetkundige rekening. Dusdanig dat er in het eerst’, eene groote stilte in de zael heerschte.- Godmaert willende zynen lastigen genooden eenige nuttige verklaringen onttrekken begon het gesprek met de vraeg:
‘Wel heer Valdès, wat zegt gy van de zaken?- zouden de beroerten haest gestild zyn?’
‘Och dit weet ik niet, heer Godmaert,’ antwoordde de Spaenjaerd; ‘doch ware ik de Koning Philips, zou ik haest met dit graeuw en die weinige slechte edelen, gedaen hebben!’
‘Gelooft gy dat, Valdès?’ hernam de Geus, met eenen spytigen grimlach; ‘weet gy niet dat het vlaemsche volk, nooit met geweld ten onder gebracht is? - Dat uwe Koning alle zyne soldaten beurtelings in de Nederlanden zende: dat hy alle de inwooners volgens zynen lust vermoore; dan zal dit, ons Vaderland, nog vyanden uit het graf opzenden, tegen zyne bloeddorstige verdrukkers.’ 
‘Godmaert, gy handelt onze natie niet wel.- Waerom wilt gy voor de Spaensche edelen gaen? - Heeft onze Koning geene rede om zyn volk voor te staen?’
‘In zyn land, ja.- In ons land, neen.’
‘Arm als gy zyt, van duistere afkomste, zyt gy al te hoovaerdig van niet voor zulk eene heerlyke natie, als de Spaenjaerden zyn, te zwichten!’
De oude Godmaert, die zulke lasterende tael van zynen genooden niet verwacht had, kon met alle zyne staetkunde zich niet langer wederhouden. Een brandend vuer rees hem door de aderen en zyn bloed kwam, tot in de rimpels van zyn voorhoofd, zîch vertoonen.
De Spaenjaerd, die met inzicht den gryzen Vlaming vertoornde, ging met eene geveinsde matigheid voorts:
‘Wel, Godmaert! denkt gy niet, dat alle die muitmakers, die Edelen, welke zich Geuzen noemen, beter zouden doen de Spaenjaerden te dienen, dan als bedelaren met slechte kleederen, het graeuw tot woelen op te maken?’
‘Valdes!’ antwoordde Godmaert met eene bevende stemme ‘gy vergeet dat ik een Belg ben. - Zoekt gy my in myne wooning te hoonen? - Spreek dan recht uit!’
‘Ho! gy bedriegt u edele Godmaert’ hernam de arglistige Spaenjaerd ‘u en weinige anderen wil ik daer uit zonderen; doch van dezen zyn er nog velen, welke zonder ’s Konings gunste zoo arm zouden zyn als de anderen.’ 
‘Gy zegt dat wy arm zyn Valdès? Hadden wy den inwooneren eener verafgelegene wereld, het bloed tot den laetsten druppel afgezogen, als gy den Amerikauer gedaen hebt, zouden wy ook ryk zyn. Wat aengaet de gelykheid die wy met de spaensche Edelen eisschen, is meer dan billyk, daer wy op ons eigene Vaderland zyn. - Dat wy geene vreemde meesters hebben mogen, zullen de voorvallen beter getuigen;- en dan zullen wy zien of de Spaenjaerden zoo veel moed hebben, als hun lasterende hoogmoed schynt te beloven!’
De Spaenjaerd grimlachte met eene verachtende uitdrukking, en scheen een groot vermaek in des gryzaerds toorn te vinden.
Lodewyk beefde in alle zyne lidmaten. Tienmael had hy reeds het rapier, dat aen zynen stoel hing, met angst in de vuist gevrongen; doch Geertruids smeekende blikken, hadden hem wederhouden des Spaenjaerds lasterenden mond te sluiten.
Het noenmael was ten einde. De dienaren die de schotelen afgenomen hadden, stonden met bange nieuwsgierigheid op het gezegde te luisteren. De Geus gebood hen de zael te verlaten en niet zonder bevel weder te komen.
‘Geertruid!’ sprak hy, zich tot zyne dochter keerende ‘ga in de boekzael. Dat Lodewyk u volge.’
Nu bleef hy alleen met zynen Spaenschen vyand.
De boekzael was een vertrek van groote ruimte en geleek wel de beuk eener kerk. Eenige boekdeelen in folio, welke hier en daer als verloren lagen, hadden  haer dien edelen naem verdiend. Beter ware het geweest deze plaets, de wapenkamer te heeten, mits menigvuldige zwart verroeste helmen, harnassen, slagzwaerden, wapenrokken en meer andere krygsuitrusting er tegen den naekten muer bingen. Eenige schilderyen, door Frans Floris, Hugo, Van Hort, Grimer en andere Meesters, kunstig naer het leven afgemaeld, versierden het diepste der zael. Niet al te klaer was het vertrek, zelfs by de middagzon; daer de duizendkleurige vensterglazen niet dan een twyfelachtig licht doorlieten. In eenen hoek stond een klein altaer, met een ebbenhouten kruisjen en eenige maegdenbeelden versiert. Voor dit alles de knielbank, gewoone plaets waer Geertruid zoo menige gebeden, vuerig en zuiver, den Schepper had toegezonden.
De gelieven traden stilzwygend deze kamer binnen.
‘Lodewyk, lieve Lodewyk!’ schreidde het beminnelyke meisje, in tranen uitberstende, ‘ik kan den hoon die zy de gryze hairen myns vaders toebrengen, niet langer aenzien. - Zy hebben door smaed en laster zyne dagen verkort;- en menigmael hebben des gryzaerds tranen, met de mynen gemengd, als beken over onze wangen gestroomd..!!’
Nu kon zy geen woord meer uitspreken. Angstige snikken en bittere zuchten was alles, wat zy op Lodewyks troostende beden antwoordde.
‘Geertruid’ sprak hy smeekende ‘och stil u een weinig?- De dag komt aen dat alle onze rampen zullen eindigen. Eene koorts van woelen is onder het  gemeene volk.- Welhaest zullen wy dien smaed, tot de laetste vlek met spaensche bloed uitvagen.’-En hy weende met bitterder snikken dan het zwakke meisje; doch met zyne tranen, vloeide hem een koud zweet van geklemde razerny over de wangen.
‘Lodewyk’ hernam het zuchtend meisje ‘hebt gy niet gezien, met wat een’ helsche wellust die Spaenjaerd, myns vaders lyden heeft gesmaekt? - en den bitteren toorn myns ouden vaders kan hem ten grave doen neigen! - zal hy dan deze verachting zonder wraek moeten uitstaen?’
‘Lieve Geertruid!’ antwoordde Lodewyk op zyne knieën voor haer gebogen - en hare twee handen stuiptrekkende in de zynen vringende ‘gebied my.- Wil ik myn rapier door Valdès ligchaem jagen?- Wil ik u het hart van den Spaenjaerd, bloedig en rookend, ten geschenke geven?’
‘Oh neen! neen,’ snikte de verschrikte Geertruid ‘Lodewyk, gy zyt ook een wreedaerd!’
‘Wel wat zal ik dan tot uwer vertroosting doen, Geertruid?’
‘Zuchten en tranen storten, over ’s Vaderlands slaverny - tot den dag van wraek en verlossing!’ sprak zy met eene krachtige stemme.  
Nu vatte zy het brandend hoofd haers beminden en klemde het met opgetogenheid tegen hare heigende borst. Daer zaten zy als twee engelen te weenen. Hunne blonde hairen gemengd: hunne handen te zamen gevrongen: hunne gloeiende wangen vast tegen elkaêr geprangd: hunne zielen op hunne lippen zwevende:de wederzydsche jaging hunner weemoedige harten gevoelende...
Zoo bleven zy lang hunne tranen mengen en als kinderen gevoelloos te snikken, tot dat Geertruid het vuer van Lodewyks borst, door hare kleederen voelde dringen. Zy ontwaekte als uit eenen naren droom, en haren minnaer zachtjes van haer stootende, zette zy zich op de knielbank neder - en zocht in den Hemel, waertoe zy hare zuivere ziel met het gebed verhief, eenen troost die zy zelfs op de borst hares beminden, niet gevonden had.-
Lodewyk zag zyne Geertruid met verrukking aen, en luisterde godsdienstiglyk het suizelende gebed na. Gedurig kwam de naem hares gryzen vaders, langzaem en weemoedig, over ’s meisjes lippen. Lang bleef zy met het hoofd op de knielbank, als in eene hemelsche aenschouwing, verzonken liggen. De jonker door eerbied opgetogen, buigde zich achter haer ten gronde. Met zamengevoegde handen scheen hy in haer gebed te deelen; doch aen zyne vurige minneblikken was het zichtbaer genoeg, dat de liefde hem tot een afgodendienaer gemaekt had; - mits hy het meisje als eene Godheid aenbad.
‘Lodewyk, waer zyt gy?’ riep Geertruid de kamer rond ziende.- Zy bemerkte den verrukten jongeling haer met liefdesblikken aenziende-en stond op. Zachtjes naderde zy den nog nedergebuigden Lodewyk, en hare lippen daelden, ten pryze zyner aenbidding, op hares minnaers brandende voorhoofd neder.
‘Wel’ vroeg zy ‘vind gy niet dat een zuiver gebed, de menschen als een hemelsche balsem vertroost?’ 
Lodewyk stond verbaesd over de schielyke verandering welke hy op ’s meisjes aenzicht bemerkte.
‘Geertruid’ sprak hy, als verdwaeld nevens haer gezeten zynde, ‘in myne verrukking heeft den Hemel my toegeschenen. - Ik heb u als een Engel by God gezien!’
‘Ho! ja zeker,’ antwoordde zy minzaem lachende ‘zoo kan eene godvruchtige ziel zich altyd met God vereenigen; - en dáér aen ’s werelds rampen onttogen een’ voorsmaek der hemelsche vreugd genieten. Die wellust kennen de goddeloozen niet!’
Lodewyk staerde verwonderd op zyne minnares. ‘Gy zyt de Godsdienst zelf!’ sprak hy. ‘Op uw gebed zal den Heer onze liefde zegenen.’
‘Ja Lodewyk, ik hoop dat den smaedkelk haest van myns vaders hoofd zal gekeerd zyn- en dan...’ en zy bloosde.
‘En dan’ voegde de jongeling er by ‘zullen wy den zegen eens priesters, over ons roepen: te zamen door liefde en zorgen, de dagen onzes ouden vaders verlengen en - onze zonen eenen eeuwigen haet tegen de Spaenjaerden indrukken!’
‘Zeg my’ vroeg het blozende meisje om het gesprek af te wenden ‘wat middelen zult gylieden in het werk stellen, em het edele doel der verlossing te bereiken?’
‘Geertruid, er zullen schriklyke voorvallen gebeuren’ antwoordde Lodewyk ‘nu wy door onderdrukking, tot het uiterste gebracht zyn, en geene macht hebben om den Spaenjaerden openbaerlyk den oorlog aen te doen; moeten wy godsdienst en eer vergetende  boeven en menschen die beules handen ontloopen zyn, daertoe gebruiken.’
‘Wáér is het Lodewyk, dat ik nooit den beelden eenigen smaed zal toebrengen;- doch daer het lot ons al te hard drukt,- als ik den laster en pyn, welke zy mynen vader aendoen, in overdenking neem; raed ik u zyne bevelen zonder achterdenken te volgen. Ik versta wel dat op dit langgewenschte oogenblik, vele gruweldaden tegen onzen heiligen Godsdienst zullen gedaen worden-maer als er geene andere middelen zyn, laet dan de verdwaelden begaen en wy, kinderen der ware Kerk, zullen alles nog prachtiger dan te voren herstellen. Beloof my, Lodewyk, dat gy nooit in de godvergetene gevoelens der beeldenvyanden zult deelen?’
‘Dit zweer ik by den God die my hoort’ sprak Lodewyk op eenen plechtigen toon.
‘Wel dan’ hernam Geertruid ‘laet het volk, euveldaden begaen die wy niet kunnen beletten. De spaensche verdrukking, heeft hen eenen doodelyken haet ingeboezemd, voor al wat Spaensch is, zelfs den Godsdienst.- Doch zy zullen van hunne dwaling terug komen wanneer de verdrukking zal over zyn. Daer van ben ik...!’
Zy zweeg. De stem hares vaders weêrgalmde als de donder, tegen de muren der zael. Angstig luisterden zy beiden, om de oorzaek van dit gerucht te vernemen.
‘Spaensche bloedhond!’ schreeuwde Godmaert ‘vertrek uit myne wooning. Zet nooit weder voet over den dorpel. Gy slang!’ 
‘Wel gy arme Geus’ antwoordde Valdès ‘wat let my, dat ik u niet op dit oogenblik, als een knecht behandele.’ Godmaert brulde van toorn, omdat hy zich om andere oorzaken, niet wreken durf.
Nu sprong Lodewyk, briesschende zyn rapier uit de scheede trekkende, naer de deur. Geertruid, bleek van angst, hechtte zich aen zyne kleederen vast:
‘Lodewyk! ach Lodewyk! wat gaet gy doen?’
‘Myne handen in het bloed dezes Spaenjaerds doopen!’ schreeuwde hy, zich met geweld uit ’s meisjes armen rukkende - en vloog als een pyl de boekzael uit. Geertruid volgde hem en poogde nogmaels hem te wederhouden.- Het was te vergeefs.
Met eenen arm door haet en liefde gestyfd, vatte hy de keel van den Spaenjaerd - en deed zyne tong blaeuwverwig op zyne lippen komen.
‘Gy laffe versmader eens weerloozen gryzaerds!’ riep hy uit, den Spaenjaerd op den vloer nederwerpende ‘geef uwe verachtelyke ziel den Schepper weder, want uwen laetsten snik gaet over uwe lippen!’- En hy neep zynen vyand dusdanig dat hy roerloos en zwart op den grond lag.
Godmaert was van toorn en bange vrees, op eenen leunstoel nedergezakt. Daer zat zyne dochter weenend aen zyne voeten; haren vader wanhopig roepende, als of hy hare bede hooren kon.- Hare vingeren joeg zy door zyne gryze hairlokken en zyne wangen poogde zy door brandende kussen te warmen. Op eens draeide zy het hoofd om, en zag Lodewyk met den punt van zyn rapier, op de borst des Spaenjaerds drukken.  Huilend verliet zy haren gevoelloozen vader en hechtte zich zoo vast aen Lodewyks wambuis, dat zy hem achteruit trok en belette deze moord te volbrengen. Hy zocht door nydig geweld hare armen te ontgaen, om zyne wraeklust te voldoen; doch de wanhopige Geertruid hield zoo veel te vaster, dat zy in des jongelings dwaze blikken, niets dan bloeddorstige razerny lezen kon.
‘Lodewyk!’ riep zy op haren vader wyzende ‘dáér-dáér ligt het slagoffer uwer oploopenheid!’
De jonker het zyn rapier op den grond nedervallen en vergat zynen vyand om Godmaert ter hulp te vliegen. Met een, had hy stoel en gryzaerd geligt en liep er een ander vertrek mede binnen. Hier deed hy, door Geertruid geholpen, Godmaerts oogen ontsluiten.
‘Waer is hy?’ vroeg de vader met eene zwakke stem.
‘Hy ligt op den vloer te zieltogen’ - antwoordde Lodewyk ‘het spyt my dat ik zyn bloed niet vergoten heb. Mocht ik het nog doen!’ Hy scheen des gryzaerds verlof daertoe te vragen. Godmaert zou zeker, woorden van verzoening gesproken hebben; maer de gedurige omhelzingen en hartsdrukkingen zyner dochter, lieten hem zulks niet toe.  
‘Ach lieve vader!’ schreidde zy van blydschap weenende ‘God heeft myne bede gehoord. - Gy leeft, oh!...!-’ Van bittere droefheid en krankzinnige vreugd afgemat, zonk zy grimlachend op den schoot hares vaders neder. De roozen harer wangen verdwenen:hare oogen sloten zich - en zy bleef bleek en koud onder de zoen des gryzaerds liggen.
Lodewyk schoot onrustig toe; doch nu ging de deur der kamer open en de Spaenjaerd kwam schuimend op hen aengeloopen.
‘Dáér, dáér! Lodewyk’ riep Godmaert, op een’ aen den muer hangenden degen wyzende ‘bewaer uwe machtelooze vriendin van des moorders handen!’
Lodewyk den degen vattende stelde zich vóór zyne minnares.
‘Komt gy van de dooden terug?’ riep hy Valdès toe ‘wilt gy een’ gryzaerd nog meer hoonen?’
‘Neen, neen, vlaemsche verraders!’ antwoordde de Spaenjaerd ‘ik koom u allen den prys uwer baldadigheid brengen’- en hy stuerde den punt van zyn wapen op des jongelings borst; doch deze, te kundig in den wapenhandel, wist alle zyne toegezondene steken af te weeren.
De gryze Godmaert klemde zyne dochter met bange zorg tegen zyn hart, en wakkerde Lodewyk aen niet te deinzen. Daertoe had hy geene aenwakkering noodig, want het bloed liep des Spaenjaerds handen af en hy verliet weldra al vloekende de kamer. Lodewyk wierp hem de zware deur voor het aenzicht en liet hem zynen toorn op de muren uitwerken.
‘Schelmen!’ riep de razende Spaenjaerd ‘gy zult haest uwe roekeloosheid betreuren. Dat den ouden Geus zich bereid make eene gevangenis binnen te treden! Mynen naem en eer wil ik verliezen, zoo ik dien muiter niet in beules handen breng!’ 
Meer anderen smaed en bedreigingen sprak hy tegen hen uit, doch hier werd weinig acht op gegeven; doordien zy zorgelyk bezig waren met Geertruid tot het leven te roepen. Eindelyk verliet de vertoornde Valdès de wooning van Godmaert, en ging zeker op een ander de wraek beramen, die hy hen zoo driftig had toegezworen.
Geertruid was ontwaekt en tusschen haren vader en Lodewyk gezeten. Allen waren zy zoodanig afgemat, dat geen van hen woorden vond, om zich over de zoo even gebeurde voorvallen uit te drukken. Na een lang stilzwygen begon Godmaert eerst, en zeide:
‘Nu ziet gy dat de tyd daer is om het lastige juk voor altyd af te schudden. Dit zal ik poogen te weeg te brengen, al ware het dat alles wat ik bezit er aen moest blyven. Myne Geertruid’ en hy kuste ze ‘is eenen schat, Lodewyk, dien ik u schenk en welke zeker meer waerdig is, dan het goed dat zy u geven kan.-Doch gy weet wat ik u gezegd heb; een spaensch oog zal uwen Echt niet zien. Voor dat wy wederom vry zyn, als onze vaderen, zult gy met Geertruid niet onder één dak woonen.-Om dan uw geluk en de vrymaking des Vaderlands te verhaesten, zult gy morgen uw paerd vroeg doen zadelen en na Wolfanghs verblyf trekken.- Het spyt my dat wy den kwaeddoener gebruiken moeten, maer de nood is een onverbreekbare wet. Zoo er gruweldaden begaen worden, zullen de nakomelingen ons verontschuldigen; wanneer zy overwegen zullen wat haet en wat toorn ons de Spaensche verdrukking inboezemde.- En gy, myne lieve  Geertruid, zoo gy de Heiligen die gy eert en het afbeeldsel van den God die gy aenbid, met voeten ziet vertreden, beschuldig uwen vader niet van goddeloosheid.- Gy weet met wat zorg ik u den heilzame gevoelens der godvrucht, door woorden en werken heb aengeprezen.’
‘Ja, ja, vader’ viel Geertruid hem in de rede ‘gy zult altyd, dit weet ik, Godes vrienden, de Heiligen, in eere houden, opdat zy u en ons beiden voor grootere rampen bewaren. Laet het verdwaelde volk maer begaen. Zoo de Spaenjaerden, die u zoo veel leed toebrengen maer ons land verlaten, zullen wy door zorg en vlyt alles tot zynen vorigen stand brengen, opdat hunne heiligschendende gevoelens niet tot de nakomelingen overgaen.’
‘Loffelyk is uwe rede’ sprak Godmaert ‘dan zullen wy onze kinderen, eene onbesmette vryheid en den Godsdienst onzer Vaderen zuiver overleveren.’
Nu riep hy Lodewyk een weinig ter zyde - en na hem eenige inlichtingen aengaende Wolfangh en zyn verblyf gegeven te hebben, reikte hy hem eenen gesloten brief, om aen denzelven over te handigen. Hy verzocht van den jongeling dat hy zou vertrekken om hen de rust die zy noodig hadden, te laten nemen en hemzelve tot zyne reis te bereiden. ‘Wat verlangt gy meer?’ vroeg de gryzaerd, ziende Lodewyks smeekende blikken.
‘Dat weet ik, vader’ antwoordde Geertruid.
‘Wel wat is dan de zaek?’ vroeg Godmaert nogmaels. 
‘Niet waer Lodewyk’ hernam het meisje, met eenen minnelyken grimlach ‘dat gy wel een afscheids-zoen, ten loon uwer dapperheid zoud begeeren?- Zoo myn vader het toelaet, wil ik u dien geerne geven.’
‘Wat gy met een zuiver hart doet kan in myne oogen niet misstaen’ antwoordde Godmaert.
Lodewyk plaetste eerbiediglyk zyne lippen op Geertruids blozende wang: boog zich voor den gryzaerd: zuchtte tweemael - en vertrok.
Een zachte slaep, deed welhaest den gryzen Godmaert en zyne dochter de geledene pyn vergeten.
      
 
III.
De zon verhefte zich langzaem en heerlyk op den purperen gezichteinder. Eene harer stralen viel schuins op het vensterglas van Lodewyks kamer; - en deed des jongelings oogen ontsluiten. Onrustig rees hy van zyne bedstede, en na zich een’ oogenblik voor den Schepper gebuigd te hebben, kleedde hy zich, gordde zich het rapier om de lenden, kuste menigmael het beeldtenis zyner lieve Geertruid, steeg te paerd- en doorkruiste de straten die hem naer de Kipdorppoort zouden leiden.
Hy verwonderde zich over de menigte gewapende mannen, die met hem, by afwisseling denzelfden weg    
volgden. Vele ruiters reden hem voorby, en de straten weêrgalmden onder de zware stappen hunner menigvuldige paerden. De vrouwen en kinderen traden langzaem en by hoopen voort.
Lodewyk, die niet verstaen kon, wat de oorzaek van dezen vroegen tocht mocht zyn, naderde een’ der ruiteren, die gelyk de anderen met snaphaen en dolk gewapend was, - en vroeg hem waerom zy dus allen denzelfden weg volgden, en rustig en welgemoed ten kryge trokken.
‘Wel jonker Lodewyk!’ antwoordde de ruiter hem beziende ‘weet gy niet dat er heden, een buitengewoone preek by Burgerhout zal plaets hebben?’
‘Ho ja, Schuermans!’ riep Lodewyk, die het zich herinnerde ‘ik was het waerlyk vergeten. - Maer waerom gaet gylieden dus gewapend?’
‘Denkt gy jonker, dat wy ons als lammeren aen de Spaensche wraek willen bloot stellen?’ sprak de Geus lachende ‘zoo wy ongewapend waren, zouden zy niet aerzelen ons allen ter plaetse te moorden; maer nu zy ons in ’t geweer zien durft dit laffe gebroed ons niet te na komen.’
‘Geve God’ viel de jonker in ‘dat zy haest ons ongelukkige Vaderland verlaten!- Heer Schuermans’ hernam hy ‘ik ben ten uiterste verheugd, daer ik zie dat uwe wonde geene kwade gevolgen zal hebben - mits gy reeds uw paerd kunt beklimmen.’
‘Gy hedriegt u, jonker, ik kan nog niet zonder hulp opstygen. Ik verzeker u dat groote pynen my soms aenvallen; doch daer geef ik niet om.’ Hy lachte. ‘Nog  twee duim, Lodewyk, en gy had my waerlyk voor altyd den mond gesloten;-maer nu is het niet veel.- Zoo een lapje vel en vleesch!’
‘Gy vergeeft my zeker deze wonde, Schuermans?’
‘Ja gewis, vergeef my maer myne dwaze woorden.’ Hy nam intusschen de hand van den jonker, drukte dezelve vurig in de zyne, en sprak met nadruk: ‘Een vlaming draegt den vreemdeling alléén haet en wraeklust toe!- Wy zyn de beste vrienden der wereld, op voorwaerde dat gy den naem van Geus als eene waerdigheid aenveerd.’
‘Dit heb ik immers, met de hand op Godes woord gezworen’ antwoordde Lodewyk.
Zoo reden zy op een’ matige tred voort. By wylen werd hun gesprek wel eens verbroken, door dien dat demenigte hen soms van malkanderscheidde; doch dan weder hernomen. Hier en daer vloog deschreeuw: leve de Geuzen!!- een onvoorzichtige mond uit- en dan liep het gejuich, morrende door alle de monden, en ging zich verre van daer in andere straten verliezen. -Eindelyk kwamen onze ruiters by de Burgerhoutsche poort.
‘Hou staen! Heer Lodewyk’ riep zyn makker. ‘Styg af!- Hier hebben wy het beste bruin bier dat er in Antwerpen te vinden is’ - en hy wees hem een uithangbord, waerop een dier kunstig geschilderd was, met dit opschrift:
in het varcken is ’t goed om syn  
men tapt er bier en brandewyn. 
‘Styg af dan, Lodewyk! - ’t is hier goed om zyn voor die geuzenschotelen hebben. - Eh! hospes-ras, kom dan! help my een weinig, want ik kan moeielyk van het beest.- Is den Mechelschen bruinen goed?’
‘Eigen lof stinkt’ antwoordde de waerd, terwyl hy Schuermans van het paerd ligtte ‘den edelen drank welken ik u zal voor zetten, zal zichzelven pryzen.’
Een knecht vatte beide de dieren, en onze Geuzen traden de kroeg in. Na zy de eerste glazen geledigd, en eenigen tyd over den stand der zaken gesproken hadden, bemerkten zy dat een man van tamelyken ouderdom, en wiens hairen grys waren, hen styf en angstig aenzag.
Zyne kleederen waren niet ryk, doch zuiver en zedig. Zyn berimpeld voorhoofd, en de droevige uitdrukking zyner gezonkene oogen, duidden genoeg aen, dat het leven dezes vroegtydigen gryzaerds, door zorgen en tegenspoeden gekort was. Eene kille traen blonk op zyne bruine wangen, en zyn hoofd hing hem op de borst neder. De goede Schuermans, die wel het beste hart der wereld had, kon dit niet langer aenzien. Hy naderde den mistroostigen man, en na hem vryelyk de hand gedrukt te hebben, vroeg hy hem wat de oorzaek zyner droefheid was.
‘Heeren!’ antwoordde hy treurig ‘uwe woorden hebben my zoo vele dolken door het hart gejaegd.’
‘Wie zyt gy dan?’ vroeg Schuermans.
‘Myn naem is Louis Van Hort.’
De twee Geuzen ontdekten zich eerbiediglyk het hoofd, en spraken: 
‘Wees gegroet, kunstige Schilder!- Eer zy aen u Van Hort, onze vermaerde stadgenoot!’
De droeve kunstenaer, scheen aen hunne eerbewyzingen zeer gevoelig, en trachtte, zoo hy best kon, te grimlachen.
Lodewyk naderde hem, en vroeg op ernstiger toon, wat hem zoo droef maekte.
‘Gylieden weet niet’ antwoordde hy ‘met wat tederheid een kunstenaer zyne scheppingen bemint!- Een vader, die eene onvermydelyke wolk van ongeluk over zyne kinderen ziet ryzen, stort tranen over zyn kroost - en ik, stort tranen over het lot der beeldtenissen, de kinderen der kunst, die onze stad vermaerd en heerlyk onder alle de steden der wereld gemaekt hebben!...’
De Geuzen zagen hem met verwondering aen. Zyne gelaetstrekken, die zooeven nog koud en ongevoelig schenen, waren nu door edele uitdrukking verlevendigd; heldere vuerstralen ontsnapten zyne vochtige oogen.
‘Ik’ hernam hy ‘heb myn hart aen de toorts van vernuft en kunst gezengd.-Ik heb myn leven in eene gedurige koorts doorgebracht; - myne hairen zyn grys geworden; myn voorhoofd heeft zich berimpeld, daer ik nog jong ben, - en dit, omdat ik, gelyk God zynen schepselen doet, de wezens die myn penseel geschapen heeft, deelen myner ziel bygezet heb om hen te doen leven!’
‘Waerlyk ik geloof dat uwe vrees niet ongegrond is. De beelden worden dagelyks gelasterd en versmaed,  en zullen op den dag der verlossing veel lyden’ antwoordde Schuermans.
‘Ja’ hernam de Schilder ‘en dan zullen zy myne tafereelen uit Godes tempel rukken, en myne hoop op onsterflykheid, als dolle honden verscheuren. Mynen naem, met die van het oneindige getal Meesters, welke ons Vaderland gedragen heeft, voor altyd van de wereld vagen.- En de vreemdelingen zullen met wanhoop, op de naekte tempelmuren starende, tranen over de verscheurde tafereelen storten - en de stukken daervan, als heiligdom naer hun land mede nemen!’
De jonge Lodewyk kon den kunstenaer niet genoeg aenzien. Nooit had hy in ’s menschen oogen zulk een edel vuer zien blikkeren. Hy stond in opgetogenheid verbaesd voor den Schilder, en poogde hem door vriendschapswoorden te stillen; doch Van Hort scheen al te wel verzekerd van de beeldstorming die eenigen tyd daerna gebeuren moest.
‘In Onze lieve Vrouwe kerk hangt een myner tafereelen: op dit heb ik twaelf lange maenden, als zinneloos gewerkt; aen de wereld met myne schepping onttogen, twaelf maenden zonder ander gevoel dan kunst geleefd: door eene zorgende koorts myn leven tien jaren verkort!- en ik heb als de Grieksche kunstenaer voor het werk myner handen geknield en gebeden.’
Een zware zucht brak zyne stem.
‘Ook’ ging hy voort ‘ben ik voor dit stuk alleen bezorgd, en heb ik den priesteren gesmeekt het in  verzekering te brengen; doch zy willen dit niet toestaen -en zeggen dat ik het hen verkocht heb.- Verkocht!’ zuchtte hy ‘ja, ik heb het hen verkocht. De nood drukte my - anders had mynen lydenden Christus, nooit uit myne kamer gegaen.’
Schuermans en Lodewyk verzekerden hem, zoo zy iets ter verzekering dezes tafereels konden bybrengen, dat zy niet verzuimen zouden hem hierin te helpen.
‘Ik heb kracht en moed genoeg’ antwoordde Van Hort ‘om myne schildery te bewaren. Ik heb alles berekend. Op den dag der verwoesting, zal ik met roer en dolk, mynen Christus verweeren - en zoo denzelven van den muer valt, en van één eenige goddelooze hand geraekt word, zal ik myn bloed warm en rood, de Kunst ten slagoffer er over doen spatten!-Neen, myne duerbare schepping wil ik niet overleven!’
‘Och heer!’ viel de waerd hem in de rede ‘wat geeft er dit nu aen, dat zy dit eens altemael aen stukken slagen? - Immers, gelyk het oude spreekwoord zegt: zoolang er een huis in Antwerpen zal staen, zal er een kunstenaer woonen.’
‘Dat weet ik’ antwoordde Van Hort, het hoofd schuddende ‘maer de Nakomelingen zullen mynen naem niet kennen!’
Hy nam zynen hoed van de tafel, groette de Geuzen en verliet het huis, waer zyne bittere tranen over de Kunst gelekt hadden.
‘Die vent is zot!’ riep de waerd lachende.  
Lodewyk en zyn makker stegen weldra te paerd, en gingen tusschen de scharen van volk, onder de Kipdorppoort door. Na de voorstad Burgerhout, met verdubbelden tred, doorgereden te hebben, kwamen zy eindelyk dáér, waer de predikatie zou gedaen worden.
Deze plaets hiet toen het Luisbekelaer. Het was een wyd stuk land, in gedaente een driehoek gelyk, waer van de langste zyde door de Herenthalsche vaert bewaterd werd. Hier waren duizende menschen verspreid. Allen, behalven vrouwen en kinderen waren gewapend. Velen lagen op den boord der vaert, en warmden zich in afwachting by de zachte morgendstralen: anderen te paerd, renden langzaem het wyde veld over. Verder in het midden stond een dikke wolk van menschen, waeruit menigvuldige stemmen in Iofpsalmen ten hemel gingen. De meesten der mannen hadden de geuzenschotels op hunne kleederen; velen droegen de gulde medalie met den bedelzak, als een vereenigingsteeken aen den hals.
Schuermans ontdekte menigen zyner vrienden onder hen. Na de zang ten einde was, rende hy hen grimlachend te gemoed. ‘Alles is wel’ suizelde hem Van der Voort in het oor ‘er is een gebod afgelezen, van niet meer gewapend ter predikatie te gaen, - en nu heeft het volk, rechtstreeks tegen het gebod strevende, in grooter getal en beter gewapend, de wacht tot stilzwygen gedwongen.’
‘Laet de Spaenjaerden maer begaen’ antwoordde Schuermans ‘zy bewerken hun’ eigen smaed en verderf.’
Herman Stuyck, de prediker, klom op eenen heuvel van aerde gemaekt en met planken afgeslagen. Alle  de roeren werden te gelyk in de lucht afgeschoten, om het woelende volk tot stilte te roepen. In eenen oogenblik predikten verscheide leeraers op de boorden van het Luisbekelaer.
Een doode stilte heerschte onder het volk; gretig was het om de nieuwe leer, die tegen de Spaenjaerden streed, te ontvangen.
Deze preek was den Roomschen Godsdienst zeer vyandig, want de leeraren poogden te doen gelooven dat het gebruik der beelden en het aenroepen der Heiligen, een doemniswaerdige afgodendienst was. Het volk, dat alles gelooft wat het wenscht te gelooven, en zeer op nieuws uit is, luisterde met eerbied en aendachtigheid de predikatie na. Geen enkele zucht kwam uit deze zee van hoofden, des redenaers woorden verdooven.
Na eene wyl deze verderfelyke leer aenhoord te hebben, vatte Lodewyk de hand van Schuermans, groette hem met eenen oogwenk en deed zyn paerd het hoofd naer den grooten weg keeren. D´ér ontmoette hy een tiental ruiters met bereide roeren, om alle degenen welke iets tegen de predikatie wilden ondernemen er uit te houden. Zy lieten den jonker zonder hinder het Laer verlaten. Hy bevond zich weldra op de baen die hem moest geleiden, en vervoorderde nadenkend zynen weg.  
Dan dacht hy aen zyne lieve Geertruid, wiens minnekus hem nog warm op het voorhoofd brandde: - dan weder aen haren vader, dien vurigen vlaming; wat verder aen de edelmoedige gevoelens des vermaerden schilders Van Hort; - doch by alle deze afwisselende gedachten, kwam Geertruids beeld, zich steeds levend en toelachend mengen.
‘Is ooit een zuiverder meisje van God ter wereld gestuerd’ sprak hy by zichzelven ‘zy heeft my by den eersten blik gemind; niet vragende of ik haer geluk of ongeluk zou toebrengen.- Zy heeft haer blind en zwak op myne borst laten neêrhangen en gezegd: - ik min u Lodewyk. Oh! dien stond, dat zy als een Engel door liefde geprangd, op myn hart een vonnis scheen te wachten; en met hare tranende blaeuwe oogen in myne ziel scheen te willen dringen: - dien stond zal ik nooit vergeten; en zoo ik by den eeuwigen Rechter verschooning kryg, vraeg ik niets - niets meer, dan nog eenmael zulke wellustige oogenblikken weder te vinden...’
Nu liep hy met zyne gedachten wyd in het toekomende, en verbeeldde zich aen Geertruid, door priesters zegen, voor eeuwig gehecht te zyn. De heerlyke naem van Vader werd hem, als door de wind toegebracht, en de bladen der klaterende populieren, schenen dezelven zachtjes te herhalen. Daer vóór hem, liep zyn eerstgeborene zoon, Lodewyk. - Dáér zat zyne lieve Geertruid, zichzelve in een zuigend dochtertje spiegelende... En hy, Lodewyk, door liefde en zuivere wellust opgetogen, deed dan een minnekus, ten loon harer moederlyke zorg, op haer voorhoofd nederdalen.- En de wind als een verrader ontstool Lodewyks brandende zoen en vlood er, door de boomen des wouds, mede weg. 
Zulke geluksdromen verzelden den jonker op zyne reis, en nimmer ging het meisje uit zyn aenzicht.
Nu had hy reeds de dorpen Wyneghem en Schilde achter zich, en nog twee uren gaens zou hy het doel zyner reis bereikt hebben; doch de lucht die by den gezichteinder duister en zwart werd, voorspelde onzen jongen pelgrim geen gunstig weder. Hy ging niettegenstaende moedig voort, en zyn paerd desporen in de zyde gedrukt hebbende, nam hy eenen snellen draf om, zoo het mogelyk ware, den storm te ontgaen, zonder zyne zending te verachteren. De wolken verheften zich langzaem en dryvende boven zyn hoofd; en reeds zag hy eenige waterdruppelen op het getuig zyns paerds blinken.
Hy was het dorp Oostmal verre voorby en bereikte juist de eerste huizen van Zoersel; wanneer de lichtende bliksem over de toppen der boomen rees, en een brullende donderslag de zwarte wolken openscheurde. De wind joeg den regen schuins en met geweld voort.- Het water lekte by beken van des reizigers kleederen; de wegen werden byna onbruikbaer, en het paerd door de gedurige bliksems verschrikt, wilde niet dan door slagen en in tegendank voort. Nu zag Lodewyk eene hut voor zich staen en spoedde zich zoo wel hy kon, om dezelve te bereiken.
‘Wie klopt daer?’ werd er bevende gevraegd.
‘Een reiziger die u verzoekt hem voor het onweder te bergen’ antwoordde Lodewyk.
Op des jongelings zachte stem, herstelden zich de inwooners der hut en de deur werd geopend. 
‘Willekom zyt gy mynheer’ sprak een man wiens rug, onder den arbeid gebogen was ‘kom binnen!’
Lodewyk, zyn paerd aen den landman overlatende, trad de arme wooning in. De moeder des huisgezins zat met vier kleine kinderen, voor een vrouwenbeeld geknield, te bidden.
‘Dat de verdwaelden zagen welk een’ heilzamen troost, deze menschen in dit beeld vinden’ dacht Lodewyk ‘zy zouden niet in hun voornemen voortgaen.’
De landman had het paerd onder een afhangend dak geplaetst en kwam zich by zynen gast voegen. ‘Het is leelyk weder mynheer!’ sprak hy op eene beleefde wyze.
‘Ja vader’ antwoordde de jonker ‘ik acht my gelukkig zoo wel door u ontvangen te worden.’
Intusschen zette de heibewooner brood en boter op de tafel ‘Mynheer!’ hernam hy ‘dit is alles wat wy bezitten; zoo het u belieft iets daervan te eten,- het is u uiterharte gegund.’
De jongeling verwonderde zich grootelyks over deze vriendelyke onthaling. ‘Vader’ antwoordde hy met een’ dankbare grimlach: ‘de Kemplanden zyn vermaerd, om de liefde welke de inwooners den vreemdelingen betoonen. Ik kan ook niet nalaten, u over uwe dienstbaerheid te pryzen; en wil derhalve dezen maeltyd gretig en in dank aennemen.’
Terwyl hy deed hetgeen hy zegde, werd de lucht klaerder, de donder had zich verwyderd,- evenwel sloeg de regen nog met geweld in de bladeren der boomen. De vrouw had baer gebed geëindigt - en  blies in het blakend vuer, waer vóór zy Lodewyks mantel had te droogen gehangen. De lieve kinderen als roosjes blozende, en als wilde geitjes rond de kamer huppelende, kwamen langzaem digter en digter by Lodewyk, en wezen elkander het schitterende goud zyner kleederen aen. Eindelyk zich meer verstoutende, waren zy op des jonkers knieën geraekt - en met hen vond de verrukte Lodewyk een’ voorsmaek van het leven, dat hy onderweg zoo wellustig had gedroomd. Hy kuste menigmael de streelende wichtjes.- En Geertruids beeld mengde zich als eene moeder onder hen.- De goede vrouw wilde hem van hare kinderen ontlasten; doch hy bad haer dezelve te laten begaen. ‘Dien heer ziet geerne kinderen’ zeide zy zachtjes tegen haren man - en een fiere moederblik kwam in hare oogen schitteren. Gelukkig was zy, daer zy zag dat haer kroost, waerdig was van zulk een’ treffelyke jonkheer geliefkoosd te worden.
‘Gy zyt gelukkig’ sprak Lodewyk ‘omdat gy weinig bezit - voorwaer ik zeg u, dat by ons, in de wyde prachtige wereld, niet zulke zuivere vreugd als in deze hut te vinden is.’
‘Jonkheer’ antwoordde de landman met een’ zucht ‘gy weet niet, wat hartzeer het eenen vader is, zynen kinderen niets in deze wereld achter te laten, om hen voor drukkenden nood te bewaren.’
‘Wel’ hernam de jonker ‘wat zouden deze kinderen dan doen, zoo de koude vinger des doods u ontydig de borst drukte?’ ‘Myn vader had zich eene hut in het bosch gebouwd’ sprak de landman ‘en door zwoegen  en zorgen, een deel lands by dezelve vruchtbaer gemaekt; na zyne dood heeft myn oudste broeder dezelve behouden.- Ik, en myne goede vrouw, zoo arm als ikzelf, hebben deze hut met zwaren arbeid, stuk voor stuk te zamen gevoegd;- en als kinderen der natuer, de vogelen der lucht nagevolgd; zy bouwen zich een nest om hun kroost voor des haviks klaeuwen te bergen: zoo ook deden wy, want onze eerstgeborene kwam den voltooiden arbeid bekroonen. van dan af, hebben wy met ’s hemels zegen, de dagen rustig by het zweet onzes aenschyns geteld- en de heide met geweld gedwongen ons te voeden. Maer zoo de Almogende ons vroegtydig, aen onze kinderen ontrukt- dan zullen zy, nog jong zynde, geene kracht noch vernuft bezitten om zich ook als wy, hutten te bouwen.’- Door droevig nadeuken gefolterd, liet hy het hoofd langzaem en treurig op de borst zakken.
‘Hoor vader’ viel Lodewyk in, eene borze uit zyn wambuis halende, ‘ik wil uwe vriendelyke onthaling en vaderlyke tederheid beloonen.’- en hy legde vier hoopen gelds, waervan elk uit vyf stukken goud bestond, op de zwarte tafel neder. ‘Hier hebt gy, edele vader’ ging hy voort ‘vyf geldstukken voor ieder uwer kinderen. Gebruik het ten hunnen voordeele - en dat zy, by Gods genade, zich nooit genoodzaekt vinden eene hut te bouwen.’
Te vergeefs wachtte hy op het antwoord der verbaesde lieden. Allen zagen hem verdwaeld aen.-Tranen leken over des gryzaerds wangen, en de moeder  was zeker van gevoelen berooft;- want in haer was geen ander teeken van leven te vinden, dan de styve uitdrukking harer oogen.
‘Wel vader, gy verwerpt myne gift niet?’ vroeg Lodewyk.
‘God zende over u, edelmoedige jongeling, en over degene die uw lot zal deelen, den eeuwigen zegen die hy den rechtveerdigen belooft heeft!...’ riep de vader in verrukking uit.- En de vrouw zat weenende voor Lodewyk ten gronde.
‘Voor U weldoener myner kinderen,’ schreidde zy met doffe stemme en op het vrouwenbeeld wyzende ‘voor u, zal ik eeuwig- eeuwig bidden.- En die bank, zal onder myne knieën verslyten; eer ik u die ons een engel van troost zyt, vergete!...’ hare tranen vloeiden van dankbaerheid en blydschap over Lodewyks handen.- Dezen gebood haer te vergeefs op te staen.
‘Laet my, lieve jonkheer’ zuchtte zy ‘myne tranen voor u storten?- Myn hart is te vol van dankbaerheid en liefde tot u. - Ik bid u, dat ik de schuld myner kinderen moge betalen- onttrek my uwe hand niet, jonkheer- God ziet myne blyde tranen en zal dezelve, voor my, aen u vergelden...’ zy snikte bangelyk en licht zou men gedacht hebben, dat droefheid haer kwelde. De hemelsche grimlach welke onder hare tranen zweefde en de blikken, welke zy smeekend den jonker toestuerde, toonden hoe zeer zy van geluk en dankbaerheid vervuld was.
Lodewyk, die zich aen deze vurige eerbewyzing  wilde onttrekken, stond van zynen zetel op en wierp het geld in een potje dat op de kas stond. Na vele moeite had hy de opgetogene onders tot stilte gebragt. Hy zette zich, welgemoed over zyne daed, by het krakend vuer neder.
‘Zeg my’ vroeg hy toen hy zag dat het maer weinig meer regende ‘waer is toch het Zoerselbosch gelegen.’
‘Het Zoerselbosch!- Het Zoerselbosch!’ riep de landman verbaest, als of hy dit niet verstond ‘wilt gy daer naer toe?!’
‘En heden moet ik nog dáér zyn’ antwoordde de jongeling
De verschrikte man legde hem de hand op de schouder om meer nadruk aen zyne woorden te geven.
‘Jongeling’ sprak hy ‘den dood wacht u in het Zoerselbosch!’
‘Waerom?’ vroeg Lodewyk.
‘Wel! heer jonker’ antwoordde de landman ‘hoe gelukkig acht ik my, dat gy my daervan gesproken hebt. Nu kan ik u, myn weldoener, toch van eenen zekeren dood bevryden.- Weet dat Wolfangh, een man die schrik en moord met zich sleept, dit bosch bewoont- en geen mensch daerin tredende, zyne roekeloosheid niet met het leven betaeld heeft. Eergister is nog een’ reiziger, jong en moedig als gy zyt, by het bosch gevonden.- Twintig dolksteken hadden hem het hart doorboort! Zoo gy my eene gunst bewyzen wilt; luister na myne woorden.- Keer terug of wy zouden bittere tranen over uw lyk te storten hebben. 
‘Vader’ antwoordde Lodewyk ‘ik moet, wat perykel er ook zy, den schriklyken Wolfangh zelf zien en spreken. Niets kan my van dit voornemen doen afwyken.’
‘Ik beklaeg u jonker’ sprak de landman treurig ‘niettemin ben ik te vrede, eens oorzaek te vinden om u myne dankbaerheid te bewyzen; en zal u, zelfs tegen uwen wille verzellen’ ‘neen neen’ viel Lodewyk in zyne rede ‘dit wil ik niet. Laet my myn zelven aen het gevaer blootstellen; uwe kinderen eisschen uwe vaderlyke zorg: - en ik’ zuchtte hy, ‘heb kinderen noch vrouw!’
‘Neen Heer’ riep de landman ‘ik zal utegen uwen dank volgen.- Daerin zal ik u niet gehoorzamen.’
De moeder luisterde met bange aendacht op dezen woordenstryd, en wakkerde haren man aen, om niet voor des jongelings bevel te zwichten.
‘Volg hem, - ja volg hem!’ sprak zy hem toe ‘by God, bevryd onzen weldoener voor ongeval; of ik zal geen rustig oogenblik meer over hebben?’- En twee tranen lekten haer blinkend op de wangen. Zy naderde de Lieve Vrouw en aenzag het beeld met smeekende blikken.
‘Gaet!’ riep zy ‘gaet!- Ik zal God voor u beiden bidden.’
Lodewyk wilde de dankbare heibewooners niet langer tergen. ‘wel nu’ hernam hy, na de kinderen omhelst en de vrouw de hand gedrukt te hebben, ‘volg my vader. Ik hoop dat ik met Godes hulp, hier nogmaels eene smakelyke maeltyd doen zal.’   
Nu werd het paerd, dat beter dan zyn meester gegeten had, voor de deur gebracht, en Lodewyk met den landman, verlieten de hut, om het Zoerselbosch in te treden en Wolfangh met zyne bende op te zoeken.